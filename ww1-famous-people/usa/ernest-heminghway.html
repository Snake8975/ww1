<!DOCTYPE html>
<html lang="it">

<head>
    <meta charset="UTF-8">
    <meta http-equiv="X-UA-Compatible" content="IE=edge">
    <meta name="viewport" content="width=device-width, initial-scale=1.0">
    <link href="../../styles/styles.css" rel="stylesheet">
    <title>La Prima Guerra Mondiale - Ernest Heminghway</title>
</head>

<body>
    <header>
        <h1>Ernest Hemingway</h1>
        <p>
            Ernest Miller Hemingway (Oak Park, 21 luglio 1899 – Ketchum, 2 luglio 1961) è stato uno scrittore e
            giornalista statunitense. Fu autore di romanzi e di racconti.
        </p>
        <p>
            Soprannominato Papa, fece parte della comunità di espatriati americani a Parigi durante gli anni 1920,
            conosciuta come la "Generazione perduta" e da lui stesso così chiamata nel suo libro di memorie Festa mobile
            (ispirato a una frase di Gertrude Stein). Condusse una vita sociale turbolenta, si sposò quattro volte e gli
            furono attribuite varie relazioni sentimentali. Raggiunse già in vita una non comune popolarità e fama che
            lo elevarono a mito delle nuove generazioni. Hemingway ricevette il Premio Pulitzer nel 1953 per Il vecchio
            e il mare e vinse il premio Nobel per la letteratura nel 1954.
        </p>
        <p>
            Lo stile di Hemingway, caratterizzato dall'asciuttezza, dalla semplicità paratattica e dall’ipòbole – da lui
            definito teoria dell'iceberg – ebbe una significativa influenza sullo sviluppo del romanzo nel XX secolo. I
            suoi protagonisti sono tipicamente uomini dall'indole stoica, i quali vengono chiamati a mostrare "grazia"
            in situazioni di disagio (grace under pressure). Molte delle sue opere sono considerate pietre miliari della
            letteratura statunitense.
        </p>
        <p>
            Di lui è stato scritto:
        </p>
        <blockquote>
            «Personaggio affascinante, le sue pagine - profondamente ispirate a uno stile di vita - sono pervase da un
            senso assoluto della vigoria morale e fisica, dallo sprezzo del pericolo, ma anche dalla perplessità davanti
            al nulla che la morte reca con sé.»
            <p>(da Ernest Hemingway, Verdi colline d'Africa[1])</p>
        </blockquote>
    </header>
    <main>
        <h2>Biografia</h2>
        <section>
            <p>
                Nasce il 21 luglio 1899 a Oak Park. Secondogenito di Clarence Edmonds, medico[2] di famiglia benestante
                e di Grace Hall,
                ex aspirante cantante d'opera lirica, quando aveva appena un anno fu portato in una casa estiva nel
                Michigan vicino a un
                lago. Poté abituarsi quindi presto all'aria aperta e alla natura. Ancor piccolo amava sentir raccontare
                storie,
                soprattutto di animali, e gli piaceva dare un nome diverso alle persone che lo circondavano. A quattro
                anni venne messo
                in una scuola dell'infanzia e, contemporaneamente, inserito in un circolo naturalista diretto dal padre.
                Fu in questa
                circostanza che imparò a distinguere animali ed erbe. Inoltre, il padre lo conduceva spesso con sé
                quando andava a
                visitare nella riserva indiana i suoi pazienti (molti ricordi di questo periodo rientreranno nei suoi
                racconti) e da qui
                si rafforzò nel ragazzo l'amore per la natura, per la caccia, la pesca e l'avventura.
            </p>
            <p>
                Aveva solamente dieci anni quando gli fu regalato il suo primo fucile da caccia che imparò presto a
                usare con grande maestria suscitando l'invidia dei compagni, tanto che un giorno, a causa di un bottino
                di quaglie che stava portando a casa, venne assalito da un gruppetto di ragazzi che lo picchiarono e fu
                probabilmente questo episodio che gli fece nascere il desiderio di imparare la boxe.
            </p>
            <p>
                Dopo aver frequentato senza grande entusiasmo la scuola elementare, venne iscritto alla "Municipal High
                School" ed ebbe la fortuna di incontrare due insegnanti che, avendo notato l'attitudine del ragazzo per
                la letteratura, lo incoraggiarono a scrivere. Nacquero così i primi racconti e i primi articoli di
                cronaca. Nel 1917 ottenne il diploma ma rifiutò sia di iscriversi all'università, come avrebbe
                desiderato suo padre, sia di dedicarsi al violoncello come voleva sua madre. Per affermare la sua
                indipendenza si recò a Kansas City, dove iniziò a lavorare come cronista del quotidiano locale, il
                "Kansas City Star", che si distingueva per il linguaggio moderno, rapido e oggettivo, sotto
                l'insegnamento del vice capocronista Peter Wellington, maestro di objective writing. Ernest Hemingway
                era ateo: cfr. il volume "La Bibbia atea" di Joan Konner.
            </p>
        </section>
        <section>
            <h2>Gli anni della prima guerra mondiale</h2>
            <p>
                Il 6 aprile 1917, gli Stati Uniti d'America entrarono in guerra e Hemingway, lasciato il lavoro, si
                presentò come volontario per andare a combattere in Europa con il Corpo di spedizione statunitense del
                generale Pershing, come già stavano facendo molti giovani aspiranti scrittori che provenivano dalle
                università, tra i quali E. E. Cummings, John Dos Passos, William Faulkner e Francis Scott Fitzgerald.
            </p>
            <p>
                Escluso dai reparti combattenti a causa di un difetto alla vista venne arruolato nei servizi di
                autoambulanza come autista dell'ARC (American Red Cross, la sezione statunitense della Croce Rossa)
                destinati al fronte italiano nella città di Schio (ai piedi del monte Pasubio) e, dopo due settimane di
                addestramento e dieci giorni trascorsi a New York, si imbarcò, il 23 maggio 1918, sulla Chicago diretta
                a Bordeaux, città nella quale sbarcò il 29 maggio.
            </p>
            <p>
                Il 31 maggio giunse a Parigi ed ebbe modo, girando per la città con l'amico Ted Brumback, di vedere il
                disastro provocato nei vari quartieri dal cannone tedesco chiamato Parisgeschütz (spesso erroneamente
                confuso con la Grande Berta). Proseguì in treno per Milano, dove rimase per alcuni giorni prestando
                opera di soccorso (nelle campagne circostanti, a Bollate, era infatti saltata in aria una fabbrica di
                munizioni e molte erano state le vittime tra le operaie). In seguito fu inviato a Vicenza con Ted
                Brumback e Bill Horne, assegnato alla Sezione IV della Croce Rossa Internazionale statunitense, presso
                il lanificio Cazzola a Schio[3], cittadina ai piedi del Pasubio, nella quale tornò anche nel primo
                dopoguerra. Nel capolavoro “Addio alle Armi” immagina di trascorrere un periodo a Gorizia da dove
                descrisse il fronte; ma nella realtà, durante quel periodo, Gorizia era sotto il controllo austriaco e
                lo Scrittore non avrebbe potuto soggiornarci.
            </p>
            <p>
                Malgrado il 15 giugno si fosse scatenata sul fronte italiano la battaglia del solstizio, alla Sezione IV
                la situazione era tranquilla e, per alcune settimane, Hemingway alternò il lavoro di soccorso a bagni
                nel torrente e partite di pallone con gli amici. Iniziò anche a collaborare a un giornale intitolato
                Ciao con articoli scritti sotto forma di epistola e conobbe, recandosi in un paese vicino alla Sezione,
                John Dos Passos.
            </p>
            <p>
                Il giovane desiderava assistere alla guerra da vicino e così fece domanda per essere trasferito. Fu
                mandato sulla riva del Basso Piave, nelle vicinanze di Fossalta di Piave e Monastier di Treviso, come
                assistente di trincea. Aveva il compito di distribuire generi di conforto ai soldati, recandosi
                quotidianamente alle prime linee in bicicletta. Durante la notte tra l'8 e il 9 luglio, nel pieno delle
                sue mansioni, venne colpito dalle schegge dell'esplosione di una bombarda austriaca Minenwerfer. Mentre
                stava recandosi al posto di medicazione con un ferito in spalla, fu colpito alla gamba destra dalle
                schegge che gli penetrarono nel piede e in una rotula. Si salvò anche perché questi frammenti della
                bombarda austriaca, che lo ferirono comunque gravemente, gli arrivarono dopo avere colpito in pieno il
                soldato italiano che, facendogli involontariamente da scudo gli salvò la vita.[4][5].
            </p>
            <p>
                Dopo le prime cure, ricevute presso l'Ospedale da campo gestito da volontari della Repubblica di San
                Marino, il 15 luglio fu finalmente trasportato su un treno ospedale e il 17 luglio venne consegnato
                all'Ospedale della Croce Rossa Americana a Milano, dove fu operato. Lì rimase tre mesi, durante i quali
                si innamorò di un'infermiera statunitense di origine tedesca, Agnes von Kurowsky che però era legata
                sentimentalmente al Tenente napoletano, Domenico Caracciolo. Agnes von Kurowsky considerava il rapporto
                con Ernest Hemingway una relazione giovanile e fugace platonica.[6] La vicenda ispirò qualche anno dopo
                (1929) A Farewell to Arms (Addio alle armi). Una volta dimesso dall'Ospedale di Milano, ritornò al
                fronte a Bassano del Grappa e si ammalò nuovamente, stavolta di ittero. Dimesso nuovamente dall'ospedale
                milanese, insieme al capitano e pittore americano Gamble, trascorse la sua convalescenza e il Natale del
                1918 a Taormina, a Casa Cuseni, la dimora, oggi Museo, del pittore britannico Robert Hawthorn Kitson,
                dove scrisse I Mercenari, il suo primo racconto giovanile. Decorato con la medaglia d'argento al valor
                militare italiana, il 6 di gennaio del 1919 fece ritorno a Oak Park, dove venne accolto come un eroe.
            </p>
        </section>
        <section>
            <h2>Gli anni venti</h2>
            <p>
                Dopo il rientro a casa, Hemingway ricominciò a scrivere, ad andare a pesca e a dare conferenze nelle
                quali raccontava i giorni drammatici trascorsi sul fronte italiano. Durante una delle sue conferenze
                conobbe Harriet Gridlay Connable, che viveva a Toronto con il marito e lo invitò a trascorrere un po' di
                tempo con loro.
            </p>
            <p>
                Così nel 1920 Hemingway andò a vivere a Toronto dai Connable e venne introdotto nella redazione del
                Toronto Star, con cui iniziò una collaborazione durata molti anni; cercò anche di farsi pubblicare
                alcuni racconti, senza però riuscirci. Questa vita ebbe fine quando sua madre, che non ammetteva il modo
                di vivere del figlio, convinse il padre a smettere di mantenerlo.
            </p>
            <p>
                Il giovane, rimasto senza casa e senza sostentamento, venne ospitato a Chicago dal fratello del suo
                amico Bill Smith. Lì conobbe Hadley Richardson, una pianista anche lei ospite degli Smith, che avrebbe
                sposato l'anno successivo. Dopo aver lavorato per alcuni mesi nel settore pubblicitario presso una
                società di pneumatici, venne assunto dal mensile "The Cooperative Commonwealth" con uno stipendio di 40
                dollari a settimana. A Chicago conobbe anche Sherwood Anderson, che lo sollecitò a cimentarsi nella
                narrativa, mentre grazie al giornalismo stava riscuotendo un discreto successo.
            </p>
            <p>
                Nel marzo del 1921 Hemingway si recò a Saint Louis per incontrare Hadley, con la quale in quei mesi
                aveva tenuto una fitta corrispondenza. Il 5 settembre i due si sposarono. In dicembre venne mandato in
                Europa dal Toronto Star come corrispondente e inviato speciale. Partì con la moglie per il suo reportage
                e soggiornò in Spagna, Svizzera e Francia, da dove inviava i suoi articoli al giornale. Quell'autunno
                decise di trasferirsi a Parigi, su suggerimento di Sherwood Anderson, che gli fornì alcune lettere di
                presentazione per la scrittrice statunitense espatriata Gertrude Stein affinché lo presentasse a James
                Joyce e a Ezra Pound.
            </p>
            <h3>L'inizio della carriera letteraria</h3>
            <p>
                Hemingway iniziò a Parigi la sua carriera letteraria, stimolata anche dall'incontro con Gertrude Stein,
                che gli fornì un elenco di letture, libri che avrebbe dovuto leggere per mettersi al passo con le
                avanguardie letterarie dell'epoca, in particolar modo il modernismo. A Parigi un incontro fondamentale
                per lui, nell'ambiente degli espatriati statunitensi e della "generazione perduta", fu quello con il
                poeta Ezra Pound, che considerò fin dall'inizio un maestro e grazie al quale cominciò a pubblicare
                alcuni racconti e poesie su riviste letterarie.
            </p>
            <p>
                Nel 1922 Hemingway continuò la collaborazione con il Toronto Star, scrivendo articoli che in seguito
                furono raccolti in diverse antologie e, nell'aprile dello stesso anno, il giornale lo mandò a Genova
                come inviato alla Conferenza Internazionale Economica, terminata con l'accordo concluso a Rapallo. In
                giugno tornò in Italia con la moglie, passando a piedi il valico del Gran San Bernardo. Trascorsero una
                notte all’Ospizio del Colle e Hemingway lasciò la sua firma nel registro dei visitatori. Da Aosta arrivò
                in treno a Milano, da lì proseguì per Schio e a Fossalta di Piave. A Milano andò presso la sede del
                quotidiano Il Popolo d'Italia a intervistarne il direttore, Mussolini. Rientrato a Parigi, inviò a
                Harriet Monroe a Chicago qualche poesia per Poetry: a Magazine of Verse e scrisse sei miniature che
                intitolò Paris 1922. Nello stesso mese apparvero sulla rivista "Double-Dealer" di New Orleans una sua
                poesia e un racconto di William Faulkner.
            </p>
            <p>
                Proprio in quel periodo il Toronto Star lo mandò come inviato a Costantinopoli per seguire la guerra tra
                Grecia e Turchia: in agosto i turchi avevano scatenato un'offensiva per respingere i greci dall'Anatolia
                e avevano occupato e dato alle fiamme il porto di Smirne. Malgrado il parere contrario della moglie, il
                giovane Hemingway partì e, a Costantinopoli, conobbe il colonnello Charles Sweeny, un soldato di ventura
                con il quale strinse una sincera amicizia che servì d'ispirazione per uno dei suoi personaggi.
            </p>
            <p>
                Dopo aver assistito all'evacuazione dei cristiani dalla Tracia, il 21 ottobre ritornò in treno a Parigi,
                colpito dalla malaria e tormentato dalle cimici. Per il servizio ricevette 400 dollari, cifra che gli
                permise di scrivere con una certa tranquillità.
            </p>
            <h3>I primi racconti</h3>
            <p>
                Il 5 agosto gli furono inviate le bozze di Three Stories and Ten Poems della "Contact Edition",
                pubblicate l'anno stesso, anche se pochi si accorsero di queste pubblicazioni tranne il recensore del
                mensile The Diable che criticò Up in Michigan (Su nel Michigan) e paragona My Old Man (Il mio vecchio) a
                certe storie di cavalli scritte da Anderson, ignorando le poesie. Il 15 agosto gli Hemingway si recarono
                a Toronto, e il 10 ottobre nacque il primo figlio, John Hadley Nicanor, che il padre chiamò in seguito
                Bumby. A Natale furono infine pubblicate le copie di In Our Time (scritto con le lettere minuscole)
                della "Three Mountains Press".
            </p>
            <p>
                Il 1º gennaio del 1924 Hemingway diede le dimissioni dal Toronto Star e il 19 ritornò a Parigi.
                Stabilitosi in rue Notre Dame des Champs 113, Hemingway iniziò a frequentare i caffè letterari di Ford
                Madox Ford che aveva fondato la rivista Transatlantic review; presto diventò scout della rivista stessa
                che in aprile pubblicò il racconto, dal titolo Indian Camp (Campo indiano), scritto al ritorno da
                Toronto.
            </p>
            <p>
                Durante l'anno approfondì l'amicizia con lo scrittore umoristico Donald Ogden Stewart, iniziò a
                frequentare più assiduamente Dos Passos e iniziò a scrivere il lungo racconto Big Two-Hearted River
                (Grande fiume dai due cuori) con protagonista Nick Adams, già apparso in Indian Camp (Campo indiano),
                contenente le linee fondamentali della sua poetica. Finì nel frattempo i racconti The Doctor and the
                Doctor's Wife (Il dottore e la moglie del dottore), Soldiers Home (Il ritorno del soldato), The End of
                Something (La fine di qualcosa), The Three-Day Blow (Tre giorni di vento), Cat in the Rain (Gatto sotto
                la pioggia), Cross-Country Snow (Monti sotto la neve) che costituiranno, insieme ai racconti di Three
                Stories and Ten Poems e a quelli di our time, il contenuto del volume "In Our Time", accettato e
                pubblicato nel 1925 dall'editore Horace Liveright.
            </p>
            <p>
                Nel frattempo Hemingway aveva scritto il racconto The Undefeated (L'invitto), respinto dalla rivista
                "The Diable" perché considerato troppo forte. Firmò però un contratto con Liveright e conobbe l'editor
                di Scribner, Maxwell Perkins, grazie alla raccomandazione di Francis Scott Fitzgerald che era in quel
                momento all'apice della sua carriera. A maggio conobbe di persona Fitzgerald e i due divennero amici,
                anche se Hemingway non riuscì in seguito a nascondere la sua antipatia per Zelda, moglie di Fitzgerald;
                nel 1934 Hemingway in una lettera disse a Scott: Se c'è qualcuno che aveva bisogno di disciplina nel
                lavoro eri tu e invece ti sei sposato una che è gelosa del tuo lavoro, che vuol competere con te, e che
                ti rovina.
            </p>
            <p>
                In giugno iniziò a scrivere il romanzo Along with youth: a Novel, mai terminato, ma il cui titolo servì
                a Peter Griffin per la biografia dello scrittore pubblicata nel 1985.[8] In luglio Hemingway organizzò
                un viaggio per la Fiesta di Pamplona dove si recò, oltre che con la moglie Hadley, con gli amici Donald
                Ogden Stewart e Harold Loeb. Terminata la festa di San Firmino si recò con la sola Hadley a Madrid dove,
                durante una corrida, Cayetano Ordóñez dedicò a Hadley un orecchio del toro e in un'altra corrida le
                regalò la sua cappa.
            </p>
            <p>
                Lo scrittore prese poi spunto da questi episodi per delineare la figura di un personaggio di un romanzo
                che aveva pensato dapprima di intitolare Fiesta, titolo poi scartato insieme ad altri perché straniero.
                Ritornato a Parigi terminò il romanzo concludendolo con la data 21 settembre 1925 e intitolandolo The
                Sun Also Rises. Nel 1957 dal romanzo fu tratto un film famoso, con Errol Flynn, Tyrone Power, Ava
                Gardner, Mel Ferrer, regia di Henry King.[8] Conobbe e frequentò in questo periodo l'ambiente dei
                miliardari Gerard e Sarah Murphy, che sarebbero stati i modelli di Fitzgerald in Tender is the Night
                (Tenera è la notte) e che vivevano gran parte dell'anno a Cap d'Antibes ospitando persone illustri.
            </p>
            <h3>Prime pubblicazioni</h3>
            <p>
                Il 5 agosto gli furono inviate le bozze di Three Stories and Ten Poems della "Contact Edition",
                pubblicate l'anno stesso, anche se pochi si accorsero di queste pubblicazioni tranne il recensore del
                mensile The Diable che criticò Up in Michigan (Su nel Michigan) e paragona My Old Man (Il mio vecchio) a
                certe storie di cavalli scritte da Anderson, ignorando le poesie. Il 15 agosto gli Hemingway si recarono
                a Toronto, e il 10 ottobre nacque il primo figlio, John Hadley Nicanor, che il padre chiamò in seguito
                Bumby. A Natale furono infine pubblicate le copie di In Our Time (scritto con le lettere minuscole)
                della "Three Mountains Press".
            </p>
            <p>
                Il 1º gennaio del 1924 Hemingway diede le dimissioni dal Toronto Star e il 19 ritornò a Parigi.
                Stabilitosi in rue Notre Dame des Champs 113, Hemingway iniziò a frequentare i caffè letterari di Ford
                Madox Ford che aveva fondato la rivista Transatlantic review; presto diventò scout della rivista stessa
                che in aprile pubblicò il racconto, dal titolo Indian Camp (Campo indiano), scritto al ritorno da
                Toronto.
            </p>
            <p>
                Durante l'anno approfondì l'amicizia con lo scrittore umoristico Donald Ogden Stewart, iniziò a
                frequentare più assiduamente Dos Passos e iniziò a scrivere il lungo racconto Big Two-Hearted River
                (Grande fiume dai due cuori) con protagonista Nick Adams, già apparso in Indian Camp (Campo indiano),
                contenente le linee fondamentali della sua poetica. Finì nel frattempo i racconti The Doctor and the
                Doctor's Wife (Il dottore e la moglie del dottore), Soldiers Home (Il ritorno del soldato), The End of
                Something (La fine di qualcosa), The Three-Day Blow (Tre giorni di vento), Cat in the Rain (Gatto sotto
                la pioggia), Cross-Country Snow (Monti sotto la neve) che costituiranno, insieme ai racconti di Three
                Stories and Ten Poems e a quelli di our time, il contenuto del volume "In Our Time", accettato e
                pubblicato nel 1925 dall'editore Horace Liveright.
            </p>
            <p>
                Nel frattempo Hemingway aveva scritto il racconto The Undefeated (L'invitto), respinto dalla rivista
                "The Diable" perché considerato troppo forte. Firmò però un contratto con Liveright e conobbe l'editor
                di Scribner, Maxwell Perkins, grazie alla raccomandazione di Francis Scott Fitzgerald che era in quel
                momento all'apice della sua carriera. A maggio conobbe di persona Fitzgerald e i due divennero amici,
                anche se Hemingway non riuscì in seguito a nascondere la sua antipatia per Zelda, moglie di Fitzgerald;
                nel 1934 Hemingway in una lettera disse a Scott: Se c'è qualcuno che aveva bisogno di disciplina nel
                lavoro eri tu e invece ti sei sposato una che è gelosa del tuo lavoro, che vuol competere con te, e che
                ti rovina.
            </p>
            <p>
                In giugno iniziò a scrivere il romanzo Along with youth: a Novel, mai terminato, ma il cui titolo servì
                a Peter Griffin per la biografia dello scrittore pubblicata nel 1985.[8] In luglio Hemingway organizzò
                un viaggio per la Fiesta di Pamplona dove si recò, oltre che con la moglie Hadley, con gli amici Donald
                Ogden Stewart e Harold Loeb. Terminata la festa di San Firmino si recò con la sola Hadley a Madrid dove,
                durante una corrida, Cayetano Ordóñez dedicò a Hadley un orecchio del toro e in un'altra corrida le
                regalò la sua cappa.
            </p>
            <p>
                Lo scrittore prese poi spunto da questi episodi per delineare la figura di un personaggio di un romanzo
                che aveva pensato dapprima di intitolare Fiesta, titolo poi scartato insieme ad altri perché straniero.
                Ritornato a Parigi terminò il romanzo concludendolo con la data 21 settembre 1925 e intitolandolo The
                Sun Also Rises. Nel 1957 dal romanzo fu tratto un film famoso, con Errol Flynn, Tyrone Power, Ava
                Gardner, Mel Ferrer, regia di Henry King.[8] Conobbe e frequentò in questo periodo l'ambiente dei
                miliardari Gerard e Sarah Murphy, che sarebbero stati i modelli di Fitzgerald in Tender is the Night
                (Tenera è la notte) e che vivevano gran parte dell'anno a Cap d'Antibes ospitando persone illustri.
            </p>
            <h3>I primi romanzi di successo</h3>
            <p>
                Per liberarsi dal vincolo del contratto dell'editore Liveright, che non gli permetteva di passare
                all'editore Scribner, Hemingway compì un gesto piuttosto opportunistico che indignò quasi tutti i suoi
                amici: scrisse The Torrent of Spring con l'intenzione di farne una parodia dei modi affettati che
                Sherwood Anderson usava nel suo ultimo romanzo Riso nero (Dark Laughter). In questo modo, Liveright non
                avrebbe potuto pubblicarlo e lo scrittore sarebbe stato libero di passare all'altro editore. L'unica a
                difenderlo fu Pauline Pfeiffer, una redattrice di moda di Vogue, che da quel momento divenne una
                presenza costante nel matrimonio di Ernest e Hadley.
            </p>
            <p>
                Nel febbraio del 1926, liberatosi dall'editore Liveright, lo scrittore si recò da solo a New York dove
                avvenne l'incontro con Scribner che gli assicurò la pubblicazione di The Torrents of Spring e di The Sun
                Also Rises non ancora terminati. La promessa fu mantenuta e nello stesso anno furono pubblicati i suoi
                primi due romanzi.
            </p>
            <p>
                Con la pubblicazione dei due romanzi, soprattutto con The Sun Also Rises, Fiesta (Il sole sorgerà
                ancora), pubblicato in quell'anno, la fama di Hemingway crebbe ma il suo matrimonio, già profondamente
                in crisi per la presenza di Pauline, si ruppe definitivamente.
            </p>
            <p>
                Nel 1927 egli sposò in seconde nozze e con rito cattolico Pauline Pfeiffer e andò a vivere a Key West,
                nell'arcipelago delle Keys in Florida, dove iniziò a scrivere A Farewell to Arms (Addio alle armi). In
                ottobre venne pubblicato Men without Women (Uomini senza donne) recensito da Virginia Woolf. Nel giugno
                del 1928 nacque il secondo figlio, Patrick, ma il 6 dicembre il padre Clarence si suicidò lasciando
                profondamente sconvolto lo scrittore.
            </p>
            <p>
                Nel gennaio del 1929 il manoscritto di A Farewell to Arms (Addio alle armi) venne terminato e in
                settembre fu pubblicato ottenendo grande successo.
            </p>
        </section>
        <section>
            <h2>Gli anni trenta</h2>
            <p>
                Nel 1930 lo scrittore ritornò a Parigi e durante l'anno scrisse una prefazione alle memorie di Kiki de
                Montparnasse, si recò a fare un viaggio alle isole Marchesi e Tortuga, organizzò un safari in Africa e
                iniziò a bere troppo conducendo una vita molto sregolata che gli procurò alcuni incidenti: si ferì al
                viso e in seguito a un incidente d'auto si fratturò il braccio destro. Nello stesso anno venne
                rappresentata la riduzione teatrale di A Farewell to Arms (Addio alle Armi) che però rimase in scena
                solamente per tre settimane e uscì la riduzione cinematografica che invece ebbe un ottimo successo di
                pubblico e gli rese un eccellente guadagno.
            </p>
            <p>
                Nel 1931, ritornato a Key West, Hemingway apprese che Pauline era nuovamente incinta. Insofferente però
                alla vita familiare e sempre bisognoso di nuove avventure si recò a Madrid da solo e partecipò alla sua
                settima edizione della Fiera di San Firmino a Pamplona. Egli, in questo periodo, ebbe una lunga
                relazione con Jane Mason, moglie di un funzionario della Pan American World Airways che terminò con un
                tentato suicidio della donna. A novembre lo scrittore ritornò a Kansas City per la nascita del figlio
                che fu chiamato Gregory Hancock. Il 19 dicembre la famiglia rientrò nella nuova casa di Key West dove
                Hemingway terminò di scrivere Death in the Afternoon (Morte nel pomeriggio) che venne pubblicato nel
                1932 ottenendo scarso successo e, nello stesso anno, Hemingway riprese a scrivere racconti e a
                organizzarli per la pubblicazione di una seconda raccolta.
            </p>
            <p>
                Sempre attratto dall'avventura, lo scrittore compì, sempre in quell'anno, anche una spedizione di pesca
                a L'Avana con Joe Russell, proprietario dello Sloppy Joe's Bar che egli frequentava, scoprendo la pesca
                dei marlin. Scrisse il terzo racconto di Nick Adams, A Way You'll Never Be (Come non sarà mai)
                ambientato nell'Italia del 1918 mentre continua il flirt con Jane che gli avrebbe ispirato il ritratto
                della protagonista del racconto The Short Happy Life of Francis Macomber (La breve vita felice di
                Francis Macomber).
            </p>
            <p>
                Nel 1933 lo scrittore si recò a New York dove conobbe Thomas Wolfe e incontrò Arnold Gingrich, fondatore
                della rivista Esquire e futuro marito di Jane Mason. Ritornò a Key West e durante la primavera la
                rivista Scribner's Magazine accettò due suoi racconti A Clean, Well-Lighted Place (Un posto pulito,
                illuminato bene) e Homage to Switzerland (Omaggio alla Svizzera) oltre che il noto Give us a
                Prescription, Doctor, più tardi intitolato The Gambler, the Nun and the Radio (Il giocatore, la monaca e
                la radio), che prendeva ispirazione dall'esperienza trascorsa nell'ospedale di Billing.
            </p>
            <p>
                Venne pubblicata, sempre in quell'anno, la sua terza raccolta intitolata Chi vince non prende nulla e
                Hemingway iniziò a scrivere il racconto che fece parte in seguito di To Have and Have Not e decise il
                titolo per la nuova raccolta di racconti, Winner Take Nothing, e che verranno pubblicati l'anno stesso.
                Non rinunciò comunque ai suoi viaggi e in aprile si recò in crociera a Cuba sulla barca di Joe Russell
                rimanendovi per due mesi. In agosto andò con Pauline all'Avana dove assistette alla rivoluzione del 12
                agosto che ebbe come risultato la deposizione del dittatore cubano Gerardo Machado e l'elezione di
                Carlos Manuel de Céspedes y Quesada. Dopo essere ritornato a Parigi e aver letto con dispiacere le
                recensioni negative sulla sua raccolta Winner Take Nothing, ripartì ancora, insieme a Pauline e Charles
                Thompson, per Mombasa e Nairobi dove iniziò il safari con Philip Percival.
            </p>
            <p>
                Nel 1934 comprò, con i soldi che Arnold Gingrich gli aveva dato come anticipo sui suoi futuri articoli
                per l'Esquire, la sua famosa barca d'altura che chiamò Pilar e fece ritorno a Key West dove decise, in
                quell'anno, di scrivere la storia del suo safari. Il 18 luglio Hemingway inaugurò la Pilar, andò a Cuba
                lasciandola poi all'Avana, dove incontrò lo scrittore cubano Enrique Serpa con cui strinse una solida
                amicizia[9]; ritornò a casa dove terminò di scrivere il libro sul safari che intitolò The Green Hills of
                Africa (Verdi colline d'Africa). Nel 1935 Hemingway trascorse molto tempo a pescare con la sua nuova
                barca a Bimini dove ebbe un pauroso incidente. Verdi colline d'Africa uscì solamente in agosto e venne
                accolto con indifferenza. Portò a termine il secondo racconto di To Have and Have Not con il titolo The
                Tradesman's Return.
            </p>
            <p>
                Nel 1936 scrisse i racconti The Capital of The World (La capitale del mondo) e The Short Happy life of
                Francis Macomber (La breve vita felice di Francis Macomber) e terminò Le nevi del Kilimangiaro (The
                Snows of Kilimanjaro) oltre al terzo racconto di To Have and Have Not (Avere e non avere). In Spagna era
                intanto scoppiata la guerra civile e la North American Newspaper Alliance (NANA) lo contatta perché
                invii servizi dalla Spagna sui suoi sessanta giornali, offerta che egli accettò nel 1937 riprendendo
                così, dopo molti anni, l'attività giornalistica. In questo periodo lavorò intensamente a un documentario
                propagandistico antifascista dal titolo Spain in Flames (Spagna in fiamme) e a febbraio, con il poeta
                Archibald MacLeish, la commediografa Lillian Hellman e l'amico John Dos Passos, fondò una società per
                raccogliere i fondi per un secondo documentario sulla Spagna che avrà il titolo The Spanish Earth (Terra
                di Spagna).
            </p>
            <p>
                Il 16 marzo, dopo aver ottenuto i permessi per la Spagna, Hemingway partì in aereo per Barcellona
                intenzionato ad arrivare più a sud e, arrivato a Valencia, volle andare subito a vedere i luoghi della
                vittoria lealista. In seguito si spostò a Madrid dove iniziò la sua attività di inviato speciale e dove
                lo raggiunse Martha Gellhorn, la giovane e ambiziosa scrittrice che aveva incontrato allo "Sloppy Joe's
                Bar" di Key West e che sposò nel 1940 dopo il divorzio da Pauline. Ad aprile iniziò la vera preparazione
                del film-documentario Terra di Spagna, che verrà presentato il 4 giugno a New York durante una riunione
                organizzata dalla League of American Writers, dopo che John Dos Passos, Arcibal MacLeish e Lilliam
                Hellman ebbero costituito la Contemporary Historian Inc. per fare in modo che il famoso regista Joris
                Ivens e il cameraman John Ferno partecipassero.
            </p>
            <p>
                Lo scrittore, che era ritornato il 9 maggio dalla Spagna, tenne in questa occasione una conferenza con
                il Segretario del Partito Comunista e Joris Ivens alla Carnegie Hall dove venne registrata la famosa
                frase:
            </p>
            <blockquote>
                «Il fascismo è una menzogna detta da prepotenti ...»
            </blockquote>
            <p>
                L'8 luglio il documentario fu proiettato alla Casa Bianca, dove Hemingway era stato invitato dal
                presidente Roosevelt, e il 10 luglio in California. Durante la serata, che si tenne a casa di Frederic
                March, presente Dorothy Parker e Francis Scott Fitzgerald, lo scrittore raccolse fondi per inviare
                ambulanze in Spagna. Ritornato in Spagna con Martha si recò in prima linea, conducendo con lei una vita
                molto dura, spostandosi continuamente sui luoghi di battaglia e di bombardamenti. Dopo un mese al fronte
                Hemingway si trasferì a Madrid all'Hotel Florida con Martha ormai ufficialmente al suo fianco. Il 15
                ottobre 1937 uscì To Have and Have Not (Avere e non avere), che diventò subito un best seller, e nel
                frattempo scrisse una commedia che si ispirava a Martha, The Fifth Column (La quinta colonna).
            </p>
            <p>
                Prima di Natale, mentre Martha ed Ernest si avviavano verso Barcellona, vennero a conoscenza di
                un'avanzata lealista e ritornarono sui luoghi dove si combatteva. La coppia festeggiò assieme il Natale
                1937 a Barcellona. Da lì ritornarono a Parigi, dove Hemingway trovò Pauline che si era recata nella
                città nel tentativo di salvare il loro matrimonio. Hemingway, che intanto iniziava ad accusare seri
                disturbi di fegato e a bere in modo eccessivo malgrado il parere contrario del medico, si decise a
                ritornare nel 1938 con Pauline a New York e in seguito a Key West dove rimase fino alla fine di marzo,
                anche se la presenza della moglie lo esasperava sempre di più.
            </p>
            <p>
                Con il ritorno a New York era finito il secondo viaggio in Spagna di Hemingway, ma il fascino di quella
                terra era per lui troppo forte tanto che lo scrittore, il 19 marzo 1938, avendo ottenuto un altro
                contratto con la NANA, si imbarcò ancora per la Spagna verso i luoghi di battaglia e vi rimase fino alla
                metà di maggio per poi ritornare a Parigi e a New York.
            </p>
            <p>
                Scrisse in questo periodo articoli per la rivista di sinistra Ken fondata dallo stesso editore di
                Esquire, sul quale l'11 agosto del 1938 scriveva del timore di una nuova guerra europea. Usciva intanto
                a New York la rappresentazione di The Fifth Column con l'adattamento di Benjamin Glaser. Ritornato a
                Parigi si rimise con Martha Gellhorn e iniziò a scrivere il romanzo sulla Spagna mentre usciva il volume
                di racconti con recensioni non sempre favorevoli ma che gli fruttò solo nelle due prime settimane
                seimila copie.
            </p>
        </section>
        <section>
            <h2>Gli anni quaranta</h2>
            <p>
                Nel febbraio del 1939 lo scrittore si recò a Cuba dove rimase un mese lavorando al romanzo For Whom the
                Bell Tolls (Per chi suona la campana). Al ritorno a Key West gli venne proposta la riduzione
                cinematografica di The Short Happy Life of Francis Macomber. Hemingway, intanto ritornato a L'Avana, fu
                raggiunto da Martha Gellhorn che lo convinse ad affittare una tenuta in rovina, chiamata "Finca Vigìa".
                Sempre con Martha, si recò nell'Idaho, a Sun Valley, un vecchio villaggio vicino alla città mineraria di
                Ketchum, dove trascorreva gran parte del tempo cacciando selvaggina.
            </p>
            <p>
                Il 1940 fu l'anno dedicato alla stesura del romanzo Per chi suona la campana, che venne pubblicato in
                luglio a New York con una vendita immediata di centomila copie. Si tratta probabilmente del suo romanzo
                più riuscito per l'epicità intensa e per la messa in luogo di alcuni concetti e tematiche che ci danno
                ancora un ritratto dell'Hemingway ottimista, che si perse negli anni successivi. Nello stesso anno fu
                realizzata la riduzione cinematografica del libro e in novembre, dopo aver avuto conferma del divorzio
                ottenuto da Pauline, sposò Martha, accompagnandola poco tempo dopo in Cina come inviata della rivista
                Collier's.
            </p>
            <p>
                Era intanto scoppiata la seconda guerra mondiale e i tedeschi avevano invaso la Danimarca, i Paesi Bassi
                e la Francia, mentre Dunkerque era stata evacuata e in Messico era stato ucciso Trockij.
            </p>
            <p>
                Il 27 gennaio del 1941 lo scrittore si recò a Los Angeles per prendere accordi sul film tratto dal suo
                romanzo For Whom the Bell Tolls e incontrò Gary Cooper e Ingrid Bergman. Ritornato a Hong Kong, dove
                rimase un mese (di questo periodo è l'intervista con Chiang Kai-shek), continuò il viaggio in Birmania
                dove gli arrivò la notizia che For Whom the Bell Tolls era stato candidato al Premio Pulitzer (che però
                quell'anno non fu assegnato).
            </p>
            <p>
                Mentre Martha fu inviata a Giacarta, Hemingway dovette ritornare a Hong Kong, ma alla fine di maggio era
                di nuovo alla "Finca Vigia" (la casa che aveva comprato come regalo di nozze per Martha con i primi
                guadagni del romanzo) a San Francisco de Paula vicino all'Avana dove iniziarono i problemi con le
                tasse.[11] Nel 1942 lo scrittore si recò in vacanza a Città del Messico ospite di Nathan Davis che lo
                convinse a iniziare un'attività di controspionaggio a L'Avana per impedire da parte della Quinta Colonna
                nazista di infiltrarsi a Cuba. Ottenuta l'autorizzazione dall'ambasciata statunitense, l'ambasciatore
                Spruille Brade autorizzò Hemingway a realizzare l'organizzazione che venne chiamata con il codice "Crime
                Shop", poco dopo sostituita dallo stesso Hemingway con "Crook Factory".
            </p>
            <p>
                Dopo aver ottenuto il permesso dell'ambasciatore, Hemingway predispose la sua imbarcazione, la "Pilar",
                a fare da nave civetta camuffandola come se si trattasse di una nave interessata a fare ricerche
                scientifiche per il Museo Americano di Storia Naturale. La moglie Martha, contraria all'operazione e
                infastidita dall'atteggiamento narcisistico del marito che aveva iniziato a farsi chiamare "Papa" e
                soprattutto a bere troppo, accettò nel frattempo l'incarico, affidatole dalla rivista Collier's, di
                partire come inviata speciale per il Mare dei Caraibi. Hemingway visse questa avventura, che gli ispirò
                Island in the Stream, con grande entusiasmo, ma in seguito all'indagine sui metodi della "Crook Factory"
                condotta da sedici agenti dell'FBI venuti all'Avana, l'organizzazione fu sospesa. Il 10 luglio intanto
                si tenne a New York l'anteprima del film For Whom the Bell Tolls, e il romanzo raggiunse le 785 000
                copie vendute solamente in America.
            </p>
            <p>
                Malgrado Martha insistesse perché tornasse in Europa, Hemingway rimase all'Avana fino al 1944, quando
                finalmente si decise a ritornare a New York. Alla vigilia dello sbarco in Normandia si recò a Londra
                come inviato speciale del Collier's e lì conobbe Mary Welsh, inviata di TIME e Life, e iniziò a
                corteggiarla. In questo periodo conobbe anche il fotografo Robert Capa con il quale strinse subito una
                grande amicizia e il 25 maggio, dopo solamente una settimana dal suo arrivo a Londra, ritornando da una
                festa data da Capa a tarda notte, ebbe un terribile incidente d'auto e, con diagnosi di commozione
                cerebrale, venne ricoverato al St. George's Hospital. Dimesso il 29 maggio, senza tener conto delle
                indicazioni dei medici ricominciò a bere, e il 2 giugno, invece di rimanere a riposo come gli era stato
                prescritto, si recò, insieme ad altri corrispondenti di guerra, su un aereo per andare ad attendere
                l'invasione del D-Day e da quel momento, per sette mesi, partecipò alla guerra in Europa.
            </p>
            <p>
                Il 26 luglio conobbe colui che sarebbe divenuto il suo eroe militare, il colonnello, in seguito promosso
                generale, Charles Trueman Lanham, comandante del 22º Reggimento di fanteria della 4ª Divisione, e lo
                seguì come corrispondente presso il suo reggimento. Lasciata in agosto la Quarta Divisione, lo scrittore
                si spostò a Rambouillet, sulla strada di Parigi, per unirsi a un gruppo di partigiani francesi
                prendendone il comando, e il 24 agosto entrò a Parigi prima del generale Leclerc. Avvenne quella che
                egli chiamò la liberazione dell'Hotel Ritz.
            </p>
            <p>
                Il 4 ottobre venne sottoposto a un'inchiesta a Nancy con l'accusa di aver violato la Convenzione di
                Ginevra per essersi tolto, quando si trovava a Rambouillet, le mostrine di corrispondente e aver preso
                il comando dei partigiani francesi. Il 15 novembre, dopo essere stato assolto, raggiunse il colonnello
                Lanham nella foresta di Hurtgen e rimase con il battaglione per tutti i diciotto giorni della battaglia
                della foresta di Hürtgen sferrata dai tedeschi nella quale morirono 2 678 statunitensi. Ritornato a
                Parigi in settembre per un breve periodo, lo scrittore incontrò Martha che gli aveva chiesto il divorzio
                ed ebbe la visita di Jean-Paul Sartre e Simone de Beauvoir. Ricevuta la notizia che il colonnello Lanham
                aveva subito un attacco nel Lussemburgo, lo raggiunse e rientrò nella città solamente nel gennaio del
                1945, anno molto difficile per lo scrittore che, oltre a soffrire di forti emicranie, contrasse due
                polmoniti, ebbe un nuovo gravissimo incidente di macchina, concluse il divorzio con Martha e fu molto in
                pena per il figlio John, ferito e catturato dai tedeschi.
            </p>
        </section>
        <section>
            <h2>Gli anni del dopoguerra</h2>
            <p>
                Hemingway trascorse il 1946, anno in cui sposò Mary, in condizioni più favorevoli di salute che gli
                permisero di dedicarsi alla stesura del nuovo libro The Garden of Eden (Il giardino dell'Eden).
            </p>
            <p>
                Nel 1947 ricevette all'ambasciata statunitense dell'Avana la Bronze Star per i servizi prestati come
                corrispondente di guerra in Francia e Germania e nel 1948 si recò con la moglie in Italia, dove rimase
                fino all'aprile del 1949, portando con sé la sua fama di macho, e proprio quando la sua celebrità di
                scrittore era arrivata al massimo.
            </p>
            <p>
                Fra i suoi soggiorni italiani egli risiedette, per alcuni periodi del 1952, anche nella località campana
                di Acciaroli, sulla costa del Cilento. In questo periodo, a più riprese e fino al 1954, soggiornò
                frequentemente in Veneto e in Friuli, soprattutto fra Venezia (era un assiduo frequentatore dell'hotel
                Gritti e dell'Harry's Bar in cui solea ripetere: "...ogni pasto va accompagnato da un buon vino. Un
                ottimo amaro lo può concludere!"), l'isola di Torcello, Cortina e Lignano Sabbiadoro dove andava spesso
                a caccia, ospite di famiglie aristocratiche della zona. Fu in tale periodo che scrisse il romanzo Across
                the River and into the Trees (Di là dal fiume e tra gli alberi) ambientato proprio nei luoghi veneti e
                friulani conosciuti dall'autore. Il romanzo, pubblicato nel 1950, fu accolto freddamente dalla critica e
                non ottenne un grande successo, ma rappresentò comunque il ritorno di Hemingway al romanzo dopo dieci
                anni.
            </p>
            <p>
                Proprio per gli aperti riferimenti a luoghi e persone realmente conosciuti all'epoca (si era innamorato
                anche della giovane nobildonna veneta Adriana Ivancich, facilmente riconoscibile in un personaggio del
                romanzo), Hemingway vietò la pubblicazione in Italia di Di là dal fiume e tra gli alberi per almeno due
                anni. Ciò non impedì che la relazione di Hemingway con la giovane italiana suscitasse un certo scandalo,
                almeno in Italia. Il romanzo fu pubblicato in Italia solo nel 1965.
            </p>
        </section>
        <section>
            <h2>Il ritorno a Cuba e l'ultimo romanzo</h2>
            <p>
                Tornato a Cuba si dedicò alla pesca sulla sua "Pilar" e scrisse The Old Man and the Sea (Il vecchio e il
                mare) che terminò il 17 febbraio del 1952, e il romanzo rimasto incompiuto, pubblicato postumo con il
                titolo Isole nella corrente.
            </p>
            <p>
                Il Premio Bancarella è un premio letterario nato dai librai di Montereggio di Mulazzo nel 1953 e in
                seguito trasferito nella vicina città di Pontremoli, in Toscana. La prima edizione venne vinta nel 1953
                da Ernest Hemingway, con Il vecchio e il mare.
            </p>
            <p>
                Lo stesso anno Leland Hayward gli offrì di pubblicare su un numero unico di Life, con uscita in
                settembre, The Old Man and the Sea mentre Adriana Ivancich disegnò la copertina del libro per l'editore
                Scribner, che pubblicò il romanzo nello stesso anno. Nell'aprile del 1953 il romanzo vinse il Premio
                Pulitzer.
            </p>
            <p>
                Hemingway nel frattempo aveva organizzato un safari spinto dal suo solito desiderio di avventura, ma
                anche perché voleva raggiungere in Africa il figlio Patrick che si trovava in Kenya con la moglie. Dopo
                aver accettato un contratto con la rivista Look per la pubblicazione di una serie di articoli sul safari
                che avrebbe fatto, Hemingway volle ritornare a Pamplona per la Festa di San Firmino.
            </p>
            <h3>Popolarità tra gli intellettuali sovietici degli anni del Disgelo</h3>
            <p>
                Tra i poeti russi del Disgelo l'opera di Hemingway godette di un'enorme popolarità. Il poeta Evtušenko
                gli dedica Incontro, «una delle sue poesie più belle (Incontro) (...). Le frasi asciutte, brevi di
                Hemingway, il suo amore per il dettaglio completo, sia importante che accessorio, la sorprendente
                associazione del nichilismo con il sentimento della profondità di un'esistenza sentita, fiutata e
                assaporata, tutto ciò non poteva mancare di impressionare i giovani scrittori sovietici, in rivolta
                contro la monotonia tradizionale, contro la falsa e pretenziosa semplicità dei Premi Stalin».[
            </p>
            <h3>Gli incidenti</h3>
            <p>
                I numerosi incidenti occorsigli nella sua vita in buona misura sono conseguenti al suo voler vivere
                sempre esperienze al limite, come quelle della guerra o di altre situazioni estreme nelle quali
                "mettersi alla prova". D'altra parte vi sono almeno tre aspetti del suo carattere emersi sin
                dall'adolescenza e sottolineati dagli studiosi. Essi sono il narcisismo, l'amore per le situazioni di
                pericolo e il senso della morte. Il 21 gennaio 1954 partì con Mary dall'aeroporto di Nairobi, ma la
                "sfortuna" lo stava perseguitando. Il pilota dell'aereo sul quale viaggiava, per evitare uno stormo di
                ibis, colpì un filo del telegrafo e, con l'elica e la fusoliera danneggiata, tentò un atterraggio di
                fortuna in Uganda dove, con una spalla rotta, Hemingway e la moglie furono costretti a trascorrere la
                notte all'aperto e al freddo. Il mattino, avvistati da una grande barca e fatti salire a bordo, furono
                trasportati a Butiaba dove Reggie Cartwright si offrì di portarli fino a Entebbe col suo piccolo aereo,
                ma l'aereo prese fuoco e lo scrittore, nel tentativo di sfondare un portello con la testa, subì danni
                fisici molto gravi dai quali non si riprese mai più.
            </p>
            <p>
                Condotto a Nairobi, dove ricevette le prime cure, si sforzò di scrivere il primo articolo per Look e
                accettò di essere condotto da Roy Marsh sul suo aereo all'accampamento di Shimoni sulla costa del Kenya,
                come era stato precedentemente programmato, ma allo scoppio di un incendio nel vicino accampamento egli,
                che era accorso per aiutare, venne avvolto dalle fiamme uscendone fortemente ustionato.
            </p>
            <h3>Ancora a Madrid</h3>
            <p>
                Solo alla fine di marzo, dimagrito di dieci chili, poté raggiungere Venezia dove il conte Federico
                Kechler lo raggiunse e lo accompagnò in varie cliniche per esami radiografici e visite più complete.
                Malgrado la salute così precaria lo scrittore aveva il desiderio di rivedere la Spagna e così,
                accompagnato in macchina da Aaron Edward Hotchner, che dalle conversazioni registrate lungo il viaggio
                trasse Papa Hemingway pubblicato nel 1966, si recò a Madrid.
            </p>
            <p>
                Qui si fece curare da un medico e poi ripartì per Alassio e poi alla volta di Genova dove si imbarcò per
                L'Avana. Tornato alla Finca, si sottopose alle cure intensive del medico José Luis Herrera. Per tutta
                l'estate riuscì soltanto a scrivere alcune lettere e a ricevere qualche visita, tra cui quella di Ava
                Gardner e Luis Miguel Dominguín, che aveva conosciuto a Madrid in occasione di una corrida.
            </p>
            <h3>Il muretto di Alassio</h3>
            <p>
                Durante il soggiorno ad Alassio nel 1953, Ernest Hemingway era solito frequentare il Caffè Roma, il cui
                proprietario, l'artista Mario Berrino, gli sottopose l'idea di trasformare un muretto di fronte al
                bancone del suo bar in un'opera d'arte interattiva, che avrebbe riportato le dediche e firme dei più
                illustri clienti del Caffè Roma. L'idea piacque a Ernest Hemingway. Nacque così il muretto di Alassio.
            </p>
        </section>
        <section>
            <h2>Dal Nobel alla morte</h2>
            <h3>Il premio Nobel</h3>
            <p>
                Il 28 ottobre del 1954 Hemingway ricevette per telefono la notizia che gli era stato assegnato il premio
                Nobel per The Old Man and the Sea (Il vecchio e il mare), ma non fu in grado di viaggiare fino a
                Stoccolma per la cerimonia del 10 dicembre, così il premio fu ritirato dall'ambasciatore John Cabot. Si
                dice che quando gli portarono il premio lo scrittore commentò «Troppo tardi».
            </p>
            <h3>Il testamento e la malattia</h3>
            <p>
                Il 17 settembre scrisse un testamento in cui nominò la moglie Mary erede ed esecutrice testamentaria, a
                patto che provvedesse ai figli. In novembre riuscì a fatica ad andare all'Avana per ricevere
                l'onorificenza dell'Ordine di San Cristóbal, ma, ammalatosi di nefrite e di epatite, dovette poi restare
                a letto fino al 9 gennaio. Nel 1956, dopo essersi in parte ripreso, tentò di scrivere alcuni racconti
                che rimasero incompiuti e, benché tutti lo scoraggiassero, volle andare a Madrid a vedere le corride di
                Antonio Ordoñez. Beveva sempre di più e soffriva di pressione alta, ma non voleva rassegnarsi al suo
                stato fisico così deteriorato e, contro le raccomandazioni del medico, organizzò un safari in Africa,
                senza tuttavia poterlo realizzare perché proprio in quell'anno Nasser chiuse il canale di Suez. Decise
                allora di andare in Spagna a caccia di pernici e in novembre si spostò a Parigi. All'Hotel Ritz gli
                riconsegnarono due bauli, rimasti in un magazzino dal 1928, con i manoscritti e i dattiloscritti che in
                seguito diventarono A Moveable Feast (Festa mobile).
            </p>
            <h3>La depressione</h3>
            <p>
                Nel 1957 Hemingway iniziò a soffrire di una forte depressione, che gli impedì di portare a termine
                l'articolo su Fitzgerald per la rivista The Atlantic Monthly. Quell'anno scrisse un solo racconto: A Man
                of the World (Un uomo di mondo). Si muoveva raramente da casa, ma in settembre andò a New York a un
                incontro di boxe di Sugar Ray Robinson; rimase però deluso dalla città troppo caotica e rumorosa e in
                una lettera a Bernard Berenson disse che anche Cuba aveva perso il suo fascino a causa dei grattacieli
                che affollavano le spiagge.
            </p>
            <p>
                Nella primavera del 1958 riprese a scrivere con una certa regolarità qualche capitolo sugli anni
                trascorsi a Parigi con Hadley dal 1921 al 1926, ma cominciò anche a manifestare una strana mania di
                persecuzione nei confronti di Pauline e dei Murphy, che accusava del fallimento del suo primo
                matrimonio. Riuscì comunque a portare a termine i diciotto capitoli di A Moveable Feast (Festa mobile) e
                riprese a scrivere il romanzo The Garden of Eden (Il giardino dell'Eden), iniziato circa dieci anni
                prima.
            </p>
            <p>
                In aprile, insofferente al clima di Cuba, volle recarsi a Ketchum, dove riprese la caccia e trasse un
                certo beneficio dalle cure del dottor George Saviers, un medico del Sun Valley Hospital che divenne poi
                suo amico. In dicembre decise di prendere una villa a due piani fuori dal centro della città, per vivere
                in un ambiente più organizzato e potersi dedicare con tranquillità alla scrittura. Nel febbraio del 1959
                morì Taylor Williams, la guida di Sun Valley, suo grande amico e compagno di caccia agli orsi; Hemingway
                gli comprò una tomba vicino a quella in cui poi fu sepolto lui.
            </p>
            <h3>Gli ultimi viaggi in Spagna</h3>
            <p>
                In aprile, dopo essere stato all'Avana e aver incontrato Tennessee Williams e Kenneth Tynan, accettò
                l'invito di Bill Davis e in maggio partì con Mary per la villa La Consula a Malaga, sulla Costa del Sol,
                da dove si mosse solo per vedere una serie di corride di Dominguín e di Antonio Ordóñez, in giro per la
                Spagna. A Pamplona conobbe Valerie Danby-Smith, che divenne poi la sua segretaria e che, dopo la morte
                di Hemingway, rimase vicino a Mary.
            </p>
            <p>
                Il 21 luglio Mary organizzò una grande festa per il suo sessantesimo compleanno, ma in quell'occasione
                lo scrittore si comportò in modo preoccupante, alternando crisi di pianto a discorsi sarcastici verso
                gli amici. Ripresa la tournée delle corride, andò a Valencia per vedere Dominguín, che rimase però
                ferito gravemente alla coscia destra. Nel frattempo lo scrittore aveva cominciato a prendere appunti
                sulle corride per scrivere un articolo che gli era stato commissionato dalla rivista Life. Tuttavia,
                quando in ottobre tornò alla Finca Vigía e cercò di riordinarli, non ci riuscì.
            </p>
            <h3>Le crisi maniaco-depressive</h3>
            <p>
                Nel gennaio 1960, accompagnato da Valerie, Hemingway andò a Miami e continuò a scrivere la storia delle
                corride, che ormai era un manoscritto di 688 pagine. Ossessionato dal lavoro, in giugno lo scrittore
                chiese all'amico Aaron Edward Hotchner di raggiungerlo alla Finca per aiutarlo a sfrondare il testo che
                sarebbe poi diventato The Dangerous Summer (Un'estate pericolosa). Alla fine di luglio, a lavoro
                ultimato, Hemingway chiese a Hotchner di accompagnarlo in Spagna.
            </p>
            <p>
                Intanto i segni di squilibrio mentale si facevano sempre più evidenti: oltre a essere ossessionato
                dall'idea che il visto temporaneo sul passaporto con cui Valerie era arrivata a Cuba doveva essere
                rinnovato, Hemingway cominciò a viaggiare in modo frenetico da un continente all'altro. Convinto che
                Antonio Ordóñez avesse bisogno di lui, andò a New York, approfittandone per controllare di persona lo
                scritto sulle corride; dopodiché partì per Madrid, senza un motivo preciso, e da lì si fece accompagnare
                a La Consula. Gli amici erano sempre più preoccupati per le crisi maniaco-depressive, che gli facevano
                sospettare di tutto e di tutti e gli provocavano grandi vuoti di memoria.
            </p>
            <p>
                In settembre su Life uscì la prima delle tre puntate di The Dangerous Summer, ma Hemingway fu assalito
                dall'angoscia, convinto di aver scritto un «pasticcio» di cui vergognarsi. Gli amici spagnoli, allarmati
                dal suo stato patologico, si sentirono in dovere di riportarlo a New York. Lì, però, la situazione
                peggiorò ulteriormente e Hemingway cominciò a vedere complotti ovunque intorno a sé.
            </p>
            <h3>Il ricovero</h3>
            <p>
                Il 22 ottobre ritornò a Ketchum, ma la situazione peggiorò. Era convinto di non avere più denaro per
                mantenere la casa, pensava di essere pedinato dall'FBI e perseguitato per il visto non rinnovato di
                Valerie e vedeva ovunque agenti federali. Dall'archivio generale dell'FBI (rivisto dopo l'uscita di un
                articolo di Jeffrey Meyers sul The New York Review of Books del 31 marzo 1983, intitolato Wanted by the
                F.B.I.!) si constata che i timori di Hemingway erano in parte giustificati. Infatti il Bureau lo teneva
                sotto sorveglianza dai tempi della guerra di Spagna e dell'attività di controspionaggio.
            </p>
            <p>
                Dopo aver parlato con uno psichiatra, il dottor Saviers si rese conto della necessità di un ricovero. Il
                30 novembre, sotto falso nome, Hemingway partì con un aereo privato insieme al dottor Saviers (Mary lo
                raggiunse in treno) per essere ricoverato alla clinica Mayo nel Minnesota. Gli fu diagnosticata una
                emocromatosi, fu sottoposto a numerosi elettroshock e venne colpito da afasia. Il 22 gennaio, dimesso
                dalla clinica, fece ritorno a Ketchum e riprese a fatica il lavoro al libro di Parigi, smettendo di bere
                e rifiutando qualsiasi invito. Piangeva con grande facilità, continuava a dimagrire ed era convinto di
                avere un cancro.
            </p>
            <p>
                Durante il suo ricovero, nonostante soffrisse di alta pressione per il diabete, fu sottoposto a ripetuti
                trattamenti di elettroshock (oltre venti), che provocarono grosse lacune nella memoria. [senza fonte] In
                quel periodo riferì a un suo amico le sue preoccupazioni:
            </p>
            <blockquote>
                «Che senso ha rovinare la mia mente e cancellare la mia memoria? Queste cose costituiscono il mio
                capitale e senza di esse sono disoccupato. È una buona cura, ma abbiamo perso il paziente.[13]»
            </blockquote>
            <p>
                Il 21 aprile tentò di sottrarre un fucile dalla stanza dove erano conservate le armi, ma Mary riuscì a
                distrarlo. L'arrivo del dottor Saviers per la sua visita quotidiana fu provvidenziale perché riuscì a
                convincerlo a deporre il fucile e lo condusse al "Sun Valley Hospital", e di qui nuovamente alla clinica
                Mayo, dove fu sottoposto ad altri elettroshock. Rimase in ospedale per due mesi, isolato in una stanza
                senza la presenza di alcun oggetto, e il 26 giugno venne dimesso "clinicamente guarito", ma già lungo il
                viaggio di ritorno ricominciò ad avere strani comportamenti e forti allucinazioni.
            </p>
            <h3>Il suicidio</h3>
            <blockquote>
                «Morire è una cosa molto semplice. Ho guardato la morte e lo so davvero. Se avessi dovuto morire sarebbe
                stato molto facile. Proprio la cosa più facile che abbia mai fatto... E come è meglio morire nel periodo
                felice della giovinezza non ancora disillusa, andarsene in un bagliore di luce, che avere il corpo
                consunto e vecchio e le illusioni disperse.»
                <p>(Dalla lettera scritta ai genitori il 18 ottobre 1918)</p>
            </blockquote>
            <p>
                Il 1º luglio 1961, come riferisce Mary nelle memorie, fu una giornata abbastanza tranquilla per lo
                scrittore tranne che per il ricorrente incubo della persecuzione dell'FBI. Ella racconta che alla sera
                cantò con lei una canzone che aveva imparato a Cortina da Fernanda Pivano e che era solito canticchiare
                nei momenti di serenità:
            </p>
            <blockquote>
                «Tutti mi chiamano bionda, ma bionda io non sono: porto i capelli neri, neri come el carbon[14]» 
            </blockquote>
            <p>
                Pochi giorni prima, Mary lo aveva sorpreso con un fucile e delle cartucce in mano, ma egli le aveva risposto che intendeva soltanto "dargli una ripulita". Allarmatissima, lei aveva riposto l'arma nell'armadietto e l'aveva chiuso a chiave. 
            </p>
            <p>
                La mattina della domenica del 2 luglio Mary fu svegliata da un forte colpo. Hemingway si era sparato mettendosi la canna del fucile in bocca ed era morto. Aveva trovato le chiavi dell'armadietto sul tavolo della cucina, dove le aveva lasciate Mary. Dopo tre giorni, nella piccola chiesa di Nostra Signora delle Nevi vennero celebrate le onoranze funebri alla presenza dei tre figli e di pochi intimi amici. Il suo corpo ebbe sepoltura nel cimitero di Ketchum in Idaho. Mary disse ai giornalisti che l'evento fu un incidente. Solo nel 1966, in un'intervista del 6 settembre sulla rivista Look con Oriana Fallaci, ammise che era stato un suicidio.
            </p>    
        </section>
    </main>
</body>

</html>